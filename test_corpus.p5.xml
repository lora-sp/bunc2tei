<teiCorpus xmlns="http://www.tei-c.org/ns/1.0">
  <teiDoc>
    <TEI>
      <teiHeader>
        <fileDesc>
          <titleStmt>
            <textSigle>BNC/000.00000</textSigle>
          </titleStmt>
          <sourceDesc>
            <analytic>
              <h.title>Наследството</h.title>
              <h.author>Lady Pol the BELOVED</h.author>
            </analytic>
            <imprint>
              <pubDate type="year">2013 </pubDate>
              <pubPlace>
                <ref type="page_url" target="http://chitanka.info/text/42282/0" />
              </pubPlace>
            </imprint>
          </sourceDesc>
        </fileDesc>
        <category>
          <catDesc>Българско фентъзи/Разказ</catDesc>
        </category>
      </teiHeader>
      <text>
        <body>
          <p>„Къде се мота тоя мухльо пак…“, скочи изведнъж Чефо и се засуети пред огледалото. Издразни се, че косата му не стоеше както той искаше и къдриците подскачаха около главата му като пухкав златист ореол. „Пак ще ме бъзикат, че съм като кокона…“. Метна един поглед към часовника на стената, нетърпеливо нахлузи кубинките и се спусна да виси пред входа. Високото му тънко тяло потръпна на пронизващия февруарски мраз, но той го игнорира и запали цигара. „Ще е знаменита вечер…“, примижа Чефото. Фарове се показаха в края на улицата, той хвърли фаса и нагази в неизринатия сняг пред блока. Изпсува времето и се метна в колата. От вътре се носеше яка бруталия и кънтеше в малкото пространство на купето.</p>
          <p>— Хей, брат! — Ицо Мейдъна изрева, за да надвика данданията и махна за поздрав. — Ще минем да вземем Лена, да не крачи в тоя сняг и отиваме. Споко, няма да закъснеем. В това шибано време концерта ня’а да почне навреме.</p>
          <p>— Още се чудя как не те е оставила бараката, брат… — Чефото тръшна силно вратата, колата рязко потегли и той се лашна назад от тласъка.</p>
          <p>Ицата продължи да нарежда, но Чефото не го слушаше. Примижа от кеф, „… довечера дано да я видя… дано да дойде на концерта… тря’а да накарам Нина-Гадина да ме запознае… баси — каква мадама… искам я…“. Само за нея мислеше, даже нощем се събуждаше и възбуден се въртеше с часове в леглото. С тия черните очи и малкото дупе… побъркваше го… „Дано да е дошла в тая лапавица… Кристиана…“.</p>
          <p>Бричката умело се носеше из кишата на коловозите по пътя, мекият сняг се засили и го обърна на лапавица. Взеха Лена и скоро кривнаха по малките улички към „Наследството“. Въпреки шибаното време пред кръчмата имаше струпани хора с бири и чаши в ръце. Колата се плъзна и се закова точно отпред.</p>
          <p>— Ейй, сякаш за нас пазено! — усмихна се Лена и за пръв път се обади. Мъжете изсумтяха, какофонията, която дънеше от колата, рязко спря и те се измъкнаха от колата.</p>
          <p>— Мейдън, махни си скапаната таратайка от входа. — Нина разбута струпаните метъли, сви устни в нетърпящ възражение тон и изпъчи едрите си балкони. — Намери си друго място и се закопай там, ако трябва. Тук ще паркират музикантите, ако въобще успеят да се довлекат до тук, така че възирай.</p>
          <p>— Добре, Ваше Високо Злокобие — промърмори Ицо забил поглед в пищните форми пред него.</p>
          <p>— Чак пък „високо“, размърдай се и стига си ми зяпал циците — отвърна Нина и потъна обратно в Наследството, за да продължи да раздава команди.</p>
          <p>— К’во става! Кога ще почват? — Чефото влезе в бара и примижа от светлината. Огледа се, видя познати муцуни и поздрави. Викна си една бира.</p>
          <p>— Humiliation пристигнаха, долу са, Coro и другите ги няма още. — Козела плъзна бирата към него и му отговори.</p>
          <p>— Кой знае к’ви са ги забъркали — подхвърли Нина и набра мобилния. — „Coro, де сте бе?… Аре, чакаме ви… споко, ще поръчаме манджа… ай…“. Филипов — провикна се Гадината. От залата долу се чу отговор на вика й. — Долазѝ веднага горе.</p>
          <p>Чу се тропот на тежки кубинки по стълбите и от тъмницата изплува Фильо Рибата.</p>
          <p>— Какво ще заповядате, Ваше Злокобие? — Насмешливи любопитни очи заблестяха срещу Нина.</p>
          <p>— Ходи поръчай няк’ва манджа, пици или нещо такова. Coro и другите умирали от глад. Виж ги и маймуните долу дали искат нещо и те. И намери Берба къде е… да не е заседнала някъде из преспите…</p>
          <p>— Може във виелицата метлата й да е отказала… ха-ха-ха-ха-ха. — Разтресе се подпреният на бара Брутал и надигна бутилката. Останалите се закикотиха, а Фильо изчезна да изпълни задачата.</p>
          <p>Компанията се заформяше. Един по един обичайните заподозрени прииждаха и се включваха във веселбата. Зорките очи на Доктора не изпускаха ни един и той събираше вход за концерта, препречил стълбите надолу с едрото си масивно тяло. Повечето направо се смъкваха долу в „Залата на труповете“, любопитни да се запознаят с индонезийците от Humiliation. „Баси смелчаците! Да ходят по турнета посред зима!“, цъкаха повечето и бързаха надолу. Фильо се завърна помъкнал три чанти с пици и други „гадости“, както им викаше Нина. След него ситнеше Берба Вещицата, толкова премръзнала, че даже червените й кичури бяха избледнели. Тя с усилие се покатери на един от бар столовете и си сви цигара.</p>
          <p>— Ба’, умрях от студ, човек! — възкликна Берба. — Ни един автобус, ни едно такси. Не мога да се добера до тук, брей!</p>
          <p>Филипов влезе пак, студа го последва през вратата, измъкна бутилка изпод якето си и я стовари на бара отгоре.</p>
          <p>— Та, да ви посгрея, дами, ви взех от „нашия капитан“. — Бурен рев го поздрави и народът се струпа около него. Ромът се разля по чашите и се надигаха наздравици. — И както каза Доктора — на хубавото питие му ходи класно мезе… — Фильо измъкна от джоба си пакет и го отвори. — Домашна е! Собствено производство!</p>
          <p>— Ей, Филипов, не си забравил к’во обеща! — провикна се Нина и извади един огромен нож.</p>
          <p>— С концерт или без концерт все ще се подредим яко! — възкликна Обувката, току-що влязъл в Наследството и огледал обстановката.</p>
          <p>— Ти, Паце, само гледай по-полека с дремките. — Бъзна го Берба и се усмихна.</p>
          <p>— Е, то-о-о — провлачи Пацето, — без да дремнем за отмора не минава!</p>
          <p>— Ние ще те пазим, а на най-интересното ще те събудим! — Нина също се включи в шегата, а останалите се кефеха ухилени. — Coro дано скоро да се появи, иначе ще пратя Гражданска защита да ги вади от преспите.</p>
          <p>Отвън, като по команда, бурята се усили и заблъска по вратата и прозорците на бара. Смелчаците отвън се вмъкнаха и взеха да подскачат, за да сгреят премръзналите си крайници. Сред воя на вятъра се чу рев на двигател и в Наследството най-накрая влетя Coro, следван от другата банда и някакви фенове. Събралото се метъл войнство ги поздрави с юнашки рев и чаши, размахани във въздуха. „Хайде, хайде, дами, няма време, хайде!“, подканяше ги той на английски с мекия си глас. „Стига сте се мотали, после ще почивате!“</p>
          <p>Настана суматоха, всички се втурнаха да помагат с пренасянето на оборудването. Нина веднага връчи на Coro една ко̀ла и пиците. Прегладнелите музиканти се нахвърлиха върху храната, само един се мусеше отстрани и си подбираше хапките. „Уж не ядели меса с неизяснен произход или свинско…“, зачуди се Чефото, гледащ отстрани как гладните индонезийци помитат пиците със съмнителни колбаси отгоре. „Ма пък надигат бирите наравно с другите…“. Саундчекът мина набързо, народа се струпа в залата и бруталията започна. Подгряващата група задърпа жиците и учудващо добре се справи с дет-а за гаражна група. Хората се струпаха пред малката сцена и замятаха глави. Басистът зарева в микрофона. Отнякъде се появи Борьо Метъла и закуфя точно отпред, хванал бира в ръка. Въпреки февруарския студ и навлечените с кожени якета метъли наоколо, Огнения Олегов влетя в залата само по камуфлаж и тиранти, измъкна от раницата на гърба си фотоапарат и защрака яростно. После обърна фотоапарата към публиката и затърси за снимка мацките в бара.</p>
          <p>— Брей, Огнен, стига щрака, бе, освети ни тука! — Викинга примигна със сините си очи, заслепен от светкавицата. — Ти наистина си се обърнал на папарак!</p>
          <p>— Ха, нали да има за черните архиви! Ха-ха-ха… пък и сега са ми паднали! Толкоз кат’ искаш, пък те е срам, ела, ще те запозная! — Викинга почервеня и се обърна към разбиващата група отпред, Олегов изпъчи туловище и стиснал фотоапарата в ръка се понесе към една мадама по-встрани от другите.</p>
          <p>„Тази не я знам…“, помисли си Чефо, проследил с поглед циркулиращия из залата Огнен. Вече беше загубил надежда, че „неговата“ Кристиана ще дойде и се загледа в новата звезда. Дълги крака, кожен панталон приятно обгръщаше и подчертаваше стегнат задник. Сякаш усетила погледа му, мацката се обърна и погледите им се срещнаха. Тя леко се усмихна само с устни, а очите й предизвикателно светнаха. Чефото отмести поглед надолу и видя пентаграма да се полюшва над дълбокото деколте. После пак вдигна очи към нейните. Тя го гледаше предизвикателно, без да мига. Той не издържа на погледа, отмести очи и си отпи от бирата, усетил, че се е изчервил до корените на русите си къдрици. Събрал смелост от питието, Чефо стана, за да я заговори, но когато вдигна глава, нея я нямаше там. Объркан се огледа, но не я видя в навалицата.</p>
          <p>— Брат, видя ли мацката дето говореше с Огнения? — обърна се Чефото към скръстилия до него ръце Пацо Обувката.</p>
          <p>— Май дойде с чужденците. Румънка няк’ва. Де да я знам, нали всеки път идват различни. И оная Кристиана, май и тя дошла… луди жени, в това време…</p>
          <p>— Луди, ма фенки бе, брат… — едва успя да смотолеви Чефото. Не можеше да повярва на късмета си. — За бруталията идват…</p>
          <p>Обувката не го чу заслушан в ревовете и тактуващ си с глава. Борьо се раздвижи, завихри тънките си коси и даде тон за дивеене. Всички около него се размърдаха. Чефо се заозърта в навалицата, стиснал бирата в ръка. Сърцето му се беше качило в сухото гърло от напрежение. „Тя е тук!“ Обиколи малката зала, но не я видя. Качи се по стълбите нагоре към бара и вихрещия се там запой. Позна я веднага. Беше с гръб към него, а до нея беше предизвикателната непозната. Двете си говореха с Фильо и Викинга на английски и се смееха на тъпите шегички. Сините очи на Викинга предизвикателно светеха към Кристиана и проблясваха пълни с обещания. Тя се поусмихваше, разбрала намека, но не поемаше инициативата. Зад тях се извисяваше Брутал със Somersby в ръка и надаваше ухо към разговора. Чефото се облегна на бара и тихо заслуша разговорите около себе си. Нина беше в стихията си и умело управляваше суматохата, като я превръщаше в организиран хаос. Coro беше навсякъде, стиснал колата в ръка. Обсъждаха кой къде ще нощува.</p>
          <p>— Ако въобще спим де… няма да ни е за пръв път… — Чефото наостри уши, когато чу Нина да подхвърля. — Дръпнатооките ще спят в Огнения, Coro, ти и момичетата оставате в хотела.</p>
          <p>Coro отговори нещо, но младият мъж не го чу въобще. „Тя ще е тук и утре! Трябва да направя нещо…“. Той пристъпи към момичетата и обградилите ги метъли, и се накани да се включи в разговора. Вратата рязко се отвори до отзад и със студа в бара влетя Алина.</p>
          <p>— Ей, голям студ. Давайте виното, нали знаете, че аз само винце пийвам! — възкликна едрото момиче и се намърда между двете мадами, избутвайки назад Чефото. Той се издразни и изръмжа, но не каза нищо. Алина гаврътна набързо налятото й вино и поиска пак. После шумно се изхили на опитите на мъжете да забавляват чужденките и с висок глас и лош английски се намеси в разговора им.</p>
          <p>— Паце, слизай се от стола, дай да седна, че се уморих. И да знаеш, че днес ще спя у вас, ’щот едва ли в тоя студ и лед ще успея да се прибера. — Другите се изхилиха, а Викинга само успя да отвори и затвори уста в изумление. Тя го избута от стола и се намърда. При движението светлите й дънки се смъкнаха надолу и пред очите на намусения Чеф се показаха впитите й яркочервени прашки.</p>
          <p>— И, пич, — обърна се към Чефото, — не те познавам, ама не ме гледай отзад, заето е.</p>
          <p>Всички очи този път се обърнаха към сконфузения Чеф, той изсумтя, но си замълча. Идеше му да я цапне през бъбривата уста, която вече не спираше да мели и му развали плана. Вниманието на Алина се насочи към Кристиана и тя започна да я разпитва.</p>
          <p>— Абе, мацко, много си ми сладка, виждаш ми се позната отнякъде… Отде си? — Алина се обърна към нея и я огледа. — Малко си бледа, кат’ смъртник, май нещо не се грижат за тебе. Ей, Фильо, кво седиш и ти, я дай тука на мацето малко винце да зачерви бузите.</p>
          <p>Нина само изгледа новодошлата и създалата се суматоха и си продължи разговора. Алина се суетеше около собствения си комфорт на стола и този на чужденките и с люлеещо движение вдигна наздравица към събралите си около тях.</p>
          <p>— Ма аз съм те виждала някъде… — не спираше да дърдори тя и да се върти. Фильо погледна застрашително скърцащия под големия й задник стол и се е поотдръпна. Берба се приближи и заслуша сеира. — Сетих се! Ти си от групите… вокалистка си на едните, как бяха… там от Румъниите… Пацѐ, помагай… — Алина го сръчка. Оказал се отново в центъра на вниманието, той се поизпъчи и си побутна шапката назад умислен.</p>
          <p>— Бе, бъркаш се, не е групарка тя. Само е позната. Дойде с момчетата за концерта. — Засмука си бирата и поклати глава. Извади си тютюна и засвива цигара в опит да промени темата и да спаси момата от атаката с въпроси. — Тая зима е нищо в сравнение с ония северните. Там мозъка ти замръзва от студ. Пък жените са едни огнени… — примлясна замечтано той.</p>
          <p>— Ясно, не си пак в час. Той и сега не се е размразил кат’ гледам. — Отсече бърбораната, а всички се изхилиха.</p>
          <p>— Не може да не е топнал чушката… — вметна Козела и наля масло в огъня.</p>
          <p>— Ха! — Викинга спря да си свива цигарата и огледа слушателите си. — Страшни мадами са, ма не са ми в категорията… едри и високи викингски жени… там като си в компания с тях само по начина, по който си свиваш цигарата и си навлажняваш хартийката могат да познаят какъв любовник си…</p>
          <p>— Я-я, я покажи как, че не видяхме. — Берба и Фильо веднага скочиха и го обградиха. — Може тука някой нов пиниз да научим… ние сме неограмотени тука в дивата пустош. Покажи, покажи, как стават нещата…</p>
          <p>Хор от кикот и ревове посрещна думите. Стрелите им го уцелиха и той целия почервеня сърдит. В това време Алина загледа любопитно Кристиана и доналя масло в огъня, на който пържеха Пацето. — Ма ти си, бе, мацко, като студена планина. Мноо си яка. Сега разбирам що не спира да говори за тебе и всички искат да те плющят.</p>
          <p>— Да бе, само за нея говоря… Гледай си работата, ма, стига ръси боклук. — Викинга си запали свитата вече цигара, дръпна юнашката, издиша дима и вдигна важно вежди в опит да закрепи поразрушената си репутация.</p>
          <p>— Точно пък тая ми е притрябвала. Ей сега да кажа, и двете ще ми легнете веднага да ви излижа, и ще искате още! — изрече последните думи на английски.</p>
          <p>Посрещнати бяха с неловко мълчание. Алина зяпна невярващо, а другите извърнаха очи. Непознатата румънка не каза нищо, но го изгледа с огнените си очи. Кристиана, която стоеше до него прехвърли чашата си в другата ръка и рязко заби един шамар на самохвалкото. Подновилите се разговори секнаха. Мадамата разтръска ръката си и промърмори, че е трябвало да го фрасне по-силно. Всички заговориха в един глас, удареният почервеня още повече, врътна се и излезе от кръчмата. Кристиана изгълта питието си набързо, разкрещя се ядосано на румънски, хвана си багажа и изчезна. Трясъкът на вратата зад гърба й съвпадна с края на първата група. Хората се размърдаха. Някои коментираха изпълнението, други — издънката от преди малко. Чефото скърцаше със зъби от яд, че пак му се е изплъзнала поредната възможност. Приготви се да се смъкне надолу по стълбите и да се скатае в някой ъгъл с бирата.</p>
          <p>— Свърши ми питието, ще ме почерпиш ли? — Зноен глас измърка в ухото му. Той се обърна и видя пред себе си огнени очи. — Май останах сама, ще ми правиш ли компания?</p>
          <p>Тя го погледна отново, вдигна вежда и слезе по стълбите. Чефото проследи лекото поклащане на стегнатия й задник и побърза да изпълни поръчката. Смъкна се по стълбите и седна до нея в един от ъглите на тъмната зала. Отвори няколко пъти уста в опит да я заговори, но смутен едва й каза „наздраве“ и се облегна се на студената стена. Humiliation се появиха и го спасиха от неловкото мълчание. „Поне има за какво да си говорим,“ помисли си младежът и се обърна към момичето до него. Интрото беше брутално. Още с първите акорди метълите се стълпиха и зареваха. Фронтменът развя дългите си тъмни коси и разцепи микрофона. Светкавици се разсвяткаха и бири се надигаха. Мацката метна вял поглед към малката сцена и куфеещите диваци. Отпиваше от бутилката, а Чефото в захлас проследи как тъмночервените й устни я обвиваха при всяка глътка. Отмести поглед, забравил темата, и погледът му отново попадна на пентаграмата. Най-долният лъч се гушеше в гънката на гърдите й и острото му връхче леко я беше позачервило. Устата му пресъхна от мислите, които го споходиха. „Тя знае, че я гледам“. Бандата заби „Minefields“. Зърната се втвърдиха под погледа му. „Мамка му, няма бельо под блузата…“. Вдигна очи към нейните и видя, че тя го наблюдава. Кръвта нахлу в главата му. Знаеше, че се е изчервил като момиче, но този път не сведе очи. Гледаше я и не мигаше. Стори му се, че в дълбините на черните очи просветнаха червени огньове. Тя се наклони към него, полуотворила устни. Видя острите зъбки преди тя да впие устни в неговите. Усети ръката й на коляното си. „Не е истина…“, успя да си помисли младежът преди всички мисли да се изпарят от главата му. Целувката го завладя напълно. Сладките й устни и пъргавият език го подлудиха с обещанията си. Той обхвана с длан лицето й, пръстите му се заровиха в косата й и задълбочи играта на устни и езици. Прокара ръка по гърдите й и се заигра с едното зърно. Тя простена под него, захапа долната му устна и леко я подръпна. Чефото изръмжа, тя отпусна захапката и се отдели от него.</p>
          <p>— Харесваш нея, нали… искаш я… — прошепна в ухото му.</p>
          <p>Чефа я погледна и видя червените пламъци отново. Не отговори, смутен от новия неочакван обрат на разговора и вечерта. Тя отметна коса и той се загледа в странните тъмни линии по врата й. Започваха от тила й и се губеха, скрити под дрехите. С пръст проследи едната от тях и когато стигна основата на врата й, хвана в юмрук косата й и я стисна. Наведе се към нея и проговори:</p>
          <p>— Бърка ли те?</p>
          <p>— Можеш да я имаш, но искам нещо в замяна… — прошепна в устата му.</p>
          <p>Около тях бруталията набираше сила и скорост, но не им пукаше. Младежът не чу, че някой го бъзика, увлечен от момичето. Ръцете й смело се разхождаха по тялото му и вещо увеличаваха възбудата. Изведнъж тя се откъсна от него, разбута го да й направи място да мине. Погледна надолу към още отнесения Чеф, сви сочните си устни в целувка, врътна задник и се изгуби в беснеещата навалица. Младежът скочи, глътна остатъка от бирата и разбута народа. Приближи малката сцена и почти се сблъска с пулта на озвучителя. Отнякъде изникна Мейдъна и му закрещя в ухото, в опит да надвика музиката. Чефото го погледна неразбиращо и направи знак, че не чува. Ицата повтори, но младежът не му обърна внимание. Видя румънката да се качва по малките стълби встрани от сцената към тоалетната. Тупна Мейдъна по гърба и го заряза. Humiliation започнаха следващото парче само секунди след като изсвириха последните акорди на предходното, не давайки на метълите да си поемат дъх.</p>
          <p>Чефото се промуши между блъскащите се напред метъли и изкачи стълбите след мадамата. Отметна тежката кадифена завеса и се озова на малка площадка. Зад него завесата се спусна и го обгърна в мрак. Усети присъствието й. Тя го чакаше. Видя проблясващите в тъмнината огньове на очите й. Тя го притегли към себе си за нова целувка, но този път нетърпелива и жадна. За още. Той я обгърна, с двете ръце я подхвана под задника и я подпря на стената. Тя се задъха от възбуда и обви краката си около кръста му. Зашари по тениската му и с един замах я разпра и оголи гърдите му. На слабата светлина младежът видя как зъбите й проблеснаха остри. Тя се изви над него и го захапа по врата. Долу какофонията от звуци не спираше преминала в „Bleeding corpse“. Усети как зъбите й се впиват отново, но този път по-дълбоко. Плътта поддаде и по врата му се стекоха тънки струйки кръв. Чефото изстена, а тя засмука откритата рана. С груб жест я хвана за косите и я отдели от себе си. Привикналите му с полумрака очи срещнаха нейните. Приличаше на красив див звяр. Плъзна дланта си по шията й и с бързо движение смъкна блузата й. Бялата й кожа проблесна в полумрака. Видя, че странните тъмни линии се виеха по гърдите й и образуваха плетеници подобни на руни. „Яки татуси“. Пентаграмата се люшна. Плетениците засияха като полиран обсидиан. „Искам кръвта ти…“, чу я да прошепва, преди отново да се притисне към него. Ръцете й се спуснаха и задърпаха нетърпеливо връзките на панталоните му. Той полудя, когато усети устните й да го обгръщат така, както бутилката преди това. Изстена и на свой ред се подпря на стената. Тя се възползва, заби ноктите си в голите му гърди и го надра, спускайки ги надолу към корема му. Нови струйки кръв се процедиха и се стекоха по тялото му. Тя изръмжа като зверче, облиза устните си и след това езикът й се плъзна по него, лочейки кръвта като котка. Чефото изстена изненадан от новите усещания. Болката от пресните рани се смеси с удоволствието, което изпита. Но искаше още. Изправи я, но преди да се усети тя отново впи устни в раната на врата му и засмука този път по-силно. Прималя му, но се окопити.</p>
          <p>— Не прекалявай, малката…</p>
          <p>„Дай ми още… и тя ще бъде твоя завинаги…“, чу я да шепне отново. Шепотът й се превърна в котешко мъркане и той не можа да различи отделните думи. Стори му се, че тя тихо мърмори някакви рими, но кръвта кипеше във вените му и той игнорира страхливото гласче в себе си. Обърна я към себе си и бързо се понесе на вълните на удоволствието. Искаше я, сега искаше нея, безименната. С огнените й очи и болката, която му донесе. И насладата. Такава наслада не беше изпитвал. Тя го пое целия, обгърнала го с дългите си крака и посрещаше движенията му. Плетениците по тялото й блестяха, тя заби отново зъби в плътта, смучейки кръвта му. Дългата й коса се виеше и го омайваше с аромата си. Концертът на метри под тях беше на финала си. Метълите ревяха и беснееха. Бандата се раздаваше до край. Движенията им се ускориха трескави. Двамата се търсеха. Бързо, рязко и грубо. Музиката бучеше брутална, тежка и режеща. Тя изви гърба си назад, когато двамата достигнаха кулминация и в полумрака на помещението, все още в екстаз, той видя неземно същество в ръцете си. Разнесоха се последните жици на „Savior of human destruction“ и овациите на публиката. Все още задъхани, двамата пооправиха дрехите си, момичето приглади косите си, бързо го целуна и преди да излезе, я чу да казва:</p>
          <p>— Предстои промяна… болка и още наслада… бъди готов… — и се шмугна през завесите.</p>
          <p>Чефото влезе в тоалетната, подпря се на малката мивка и се погледна в очуканото огледало. „Промяна…“, наплиска лицето си с вода и се разгледа. Четири малките дупчици красяха врата му. Едната леко сълзеше, но не го боляха. Раничките от ухапванията й бяха нищо в сравнение с надраните му гърди и корем. На места ноктите й се бяха забили дълбоко и висяха парченца кожа. Подръпна скъсаната си тениска нагоре, за да покрие драскотините, отметна къдриците от мокрото си чело и излезе. „К’во пък, такова парче и такова приключение не се случват всеки ден…“.</p>
          <p>Взе си бира и се замъкна пак в тъмния ъгъл. Очакваше, че тя ще е там, но се оказа, че е изчезнала. Афтърпартито се заформяше още по-брутално от концерта. Уморените, но доволни музиканти се смесиха с метълите. Разместиха масите, всеки сядаше където намери, надигаха се наздравици. Нейно Злокобие Нина най-накрая се отпусна на една от масите, доволна, че всичко е минало успешно. Всеки що-годе трезвен се щракаше за спомен с индонезийците. Никой не смяташе да си тръгва. Бяха си като вкъщи. Чефото също се кефеше от своя ъгъл. Усети няколко пъти лек сърбеж на местата, където го беше одрала по-силно, но отмина.</p>
          <p>— Брат, таз кака бая те е гризнала — захили се Мейдъна и се залепи за него.</p>
          <p>— Как пък успя да видиш в тая тъмница тук, ейййй… — отвърна Чефа.</p>
          <p>— Вратът ти е червен целия, брат, и сред облаците цигарен дим около главата ти пак го видях.</p>
          <p>Чефа се подсмихна леко и пипна врата си. Усети влага и погледна пръстите си. Имаше кръв по тях, а там, където беше докоснал врата си, остана диря от рязка болка. Изръмжа, скърши врат и надигна бирата. Остави я на масата пред себе си и се загледа в ръцете си. Вените му бяха изскочили и пулсираха. Пръстите му се бяха подули. Размърда ги, сви едната няколко пъти в юмрук, за да разнесе кръвта, но вместо това усети горещина да се разлива по вените му. Неприятно беше и го издразни. Обърна длан и видя, че линиите по нея потъмняват. „Тая ако я видя… ще й оскубя перушината…“, закани се той. Горещата вълна отмина и той се върна обратно към разговорите на масата. Градусът се беше покачил. Наизвадиха се вина и нови „ракии и мезета“. Някой подхвърли, че бурята е отминала. Новата тема беше забавна и интересна. Оказа се, че индонезийците никога не бяха виждали сняг. Ванката скочи, викна на Нина да налее на момчетата от „по-стабилните“ питиета и на висок глас им заобяснява какво е туй животно ледената баня и каляването. Разрази се дискусия. Всеки искаше да разкаже своята история и се надпреварваха да ръкомахат и говорят на висок глас. Въпреки ледената тема, Чефа отново усети как горещата вълна се връща и го залива отново. Този път силната болка го накара рязко да поеме дух. В главата му заблъскаха чукове. „Сега пък какво, по…“, зарови ръце в косата си и дръпна къдриците в опит да спре болката. Не успя. Пое дълбоко въздух и издиша. При движението, драскотините по корема го заболяха. Горещата вълна се върна и този път се спусна и заля цялото му тяло. Изохка, стисна зъби и сви ръцете си този път около бутилката. Студеното стъкло като че ли охлади жегата по дланите му и го успокои. Облегна се назад и притвори очи. Дишаше бавно и с разширени ноздри. Странни образи минаваха под затворените му клепачи и се врязваха в главата му. Горещи сцени от преди малко. Видя червените пламъци в очите й и острите зъби. При спомена пулсът му се ускори, а вените на врата му щяха да изскочат. Изпоти се, а потта се стече по тила и врата му. Усети как струйката се стече по гръбнака му и попи. Солта се смеси с кървавите деруги и той пламна отново. Раната на врата му запулсира. Чефото глухо изръмжа. Погледна ръцете си и видя, че вените му са потъмнели. Стори му се, че пръстите му са се издължили, а ноктите заострили. „Ще бъде твоя…“, чу шепота й отново. Стана и разбута насядалите по пейките и излезе на въздух, оставяйки зад гърба си ледената тема и развеселените си приятели. Белотата на снега го заслепи за секунди. Прекрачи навятата пряспа пред вратата на „Наследството“ и излезе на улицата. Паркираните коли не се виждаха, целите покрити със сняг. Младежът се облегна на най-близката и зарови двете си ръце в опит да охлади пулсациите. Студът го освежи и му даде време преди компанията отдолу да се изсипе вкупом навън. Чефа се отдръпна встрани от осветената стряха и се подпря на един от стълбовете.</p>
          <p>— Всичко наред ли е? Виждаш ми се малко блед, брат… — Брутал го приближи и го тупна по рамото.</p>
          <p>— Да-а-а — провлачи Чефа в отговор. — Май бирите ми дойдоха в повече…</p>
          <p>— Ах, ми мини на друго гориво — тупна го отново високият метъл, отметна дългите си коси и се отдалечи.</p>
          <p>Ванката беше се разгорещил от обясненията и обграден от индонезийците с тракащи от студ зъби бързо смъкна тениската си. Сбраната дружинка го приветства, а той взе малко сняг и започна да натрива голия си торс. Чефото отново усети как жегата пълзи по вените му. Удари го толкова брутално, че той се преви на две и се стовари в една пряспа в сянката вратата. Стомахът го сви и той повърна. Спазмите бавно отшумяха, но на тяхно място се появи болка в гърдите. Младежът се превъртя на една страна и се хвана за сърцето. Стисна зъби, за да не изкрещи. Гръдният му кош щеше да се пръсне от болката. Никой не му обърна внимание, заети да бъзикат индонезийците. Най-накрая единият от тях се нави и смъкна дрехите. Одобрителен рев посрещна новия ентусиаст. Бисака и още няколко го последваха. Някой им натика чаши за сгряване в ръцете. Огнения се възползва от новите интересни случки и пак защрака яростно. Зад тях Чефа пак се преви, но с усилие стана на крака и се подпря на стълба. Пръстите му се изкривиха, вените станаха черни и като татуси се отпечатаха по ръцете му, образувайки странни плетеници. „К’во ми става…“. Ноктите му се заостриха още повече, почерняха и се извиха като на граблива птица.</p>
          <p>— Чеф, очите ти са кървясали, май днес пиячката ти е в повече… — Мейдъна пак изникна.</p>
          <p>— Скоро ще отлепям… — Чефа стисна в юмруци, за да скрие грозната картинка на ръцете си.</p>
          <p>— Май имаш покана за друго купонче… — клъвна го Ицата, но не получи нищо повече от сумтене.</p>
          <p>„Ела при нас…“, чу шепот на познат зноен глас, обърна се, но не я видя. „Тя е тук с мен, чака те…“. Остра болка го закова на стълба. „Боли те, но болката ще отмине… ела и сподели с нас наследството, с което те дарих…“.</p>
          <p>Купонът около него се вихреше с пълна пара. След фотосесията на екзалтирания Огнен, някой изрева „Атака!“ и се започна як бой със сняг. Настроението на приятелите буквално топеше снега около тях. Крещяха и се смееха, гонеха се като малки деца и се въргаляха из преспите. Групарите, преодолели страха си от снега, се търкаляха наравно с другите и ревяха най-много. Чефа ги гледаше премрежил поглед. Болката вече не стихваше. Заплашваше да разкъса гръдния му кош. Идеше му да зарови главата си в снега като щраус в опит да я накара да спре.</p>
          <p>— Върви си. — Берба му подаде чаша ром. Беше приближила в суматохата и го изучаваше с вещ поглед. — Пий и заминавай. Тук не е мястото… Върви при тях, сигурно вече чуваш зова на наследството.</p>
          <p>— Как…</p>
          <p>— Няма значение как, сега не е време за обяснения. В хотела са. Върви и довърши трансформацията. Те ще облекчат болката… а тя ще стане още по-силна и ще се гърчиш още повече… — беше му донесла якето и го наметна.</p>
          <p>— Какво съм аз…</p>
          <p>— Избраник… — зелените й очи го пронизваха.</p>
          <p>Той се олюля, тя го подхвана и го задържа, докато успя да възстанови равновесието си. Някой подпита к’во става, но Вещицата го изряза и любопиткото сви перки и изчезна. Той се сгърчи отново, а когато изправи глава, тя видя, че лицето му губи човешките си черти. Побутна го напред…</p>
          <p>— Хайде, възирай…</p>
          <p>Той не я чу. Зовът на кръвта му се усилваше. Изгаряше. Наклони глава на една страна, заслушан в шепота и тръгна с бавна олюляваща се стъпка.</p>
          <p>„Ела… чакаме те, избранико…“</p>
          <p>Скръстила ръце, Берба следеше със замислен поглед как тънкият му силует, очертан от ослепителната белота на снега, се отдалечава. После свърна в съседната уличка и потъна в тъмнината.</p>
          <p>… следва продължение…</p>
          <p>Всички лица и събития в разказа не са случайни.</p>
          <p>15/06/2013</p>
        </body>
      </text>
    </TEI>
    <TEI>
      <teiHeader>
        <fileDesc>
          <titleStmt>
            <textSigle>BNC/000.00001</textSigle>
          </titleStmt>
          <sourceDesc>
            <analytic>
              <h.title>Морска звезда</h.title>
              <h.author>Lady Pol the BELOVED</h.author>
            </analytic>
            <imprint>
              <pubDate type="year"> </pubDate>
              <pubPlace>
                <ref type="page_url" target="http://chitanka.info/text/39970/0" />
              </pubPlace>
            </imprint>
          </sourceDesc>
        </fileDesc>
        <category>
          <catDesc>Българско фентъзи/Разказ</catDesc>
        </category>
      </teiHeader>
      <text>
        <body>
          <p>Ситният дъжд още в ранни зори превзе небесата и зачука тихо по дървета и листа, по скалите и сухата земя. Капките сякаш с плач падаха в морето и се сливаха с водния му безкрай.</p>
          <p>Малка групичка, омотана в подгизнали вълнени наметала, внимателно катереше скалите към върха на острия нос, врязан дълбоко в морето. Носеха увито в саван тяло на груба носилка. Някои от носачите залитаха по хлъзгавите мъх и скали и високо кълняха боговете, времето и дъжда. Тънка, леко прегърбена мъжка фигура ги следваше по-бавно. На няколко изминати крачки спираше и повдигаше лицето си нагоре към сивите небеса.</p>
          <p>Въпреки лошото време бързо достигнаха целта си. От групичката се отдели дребен свещеник. С тракащи зъби и зачервен нос промърмори надве-натри няколкото молитви, потръпвайки в мокрото си расо и даде знак, че е приключил с ритуалите. На дрезгавината саванът изглеждаше грозно сив…</p>
          <p>„Сив като стоманените облаци… сив като ревящата бездна под нозете ни…“, помисли си мъжът.</p>
          <p>Няколко бързи движения и тялото потъна, погълнато от морето. Хората се раздвижиха. Някои го потупаха успокояващо по рамото. Скоро остана сам на ръба на скалите, все още взрян в пенещите се води. С глух вопъл се свлече, а острите камъни се врязаха в нозете му. Впи пръсти в разкаляната земя и изви глава към небесата в крясък. Тишината погълна вика му. Дъждът се стичаше по лицето и се сливаше със сълзите му. Мъжът се приведе към земята, изхлипа няколко пъти и отново се оттласна рязко нагоре, разперил ръце към сивотата над главата си.</p>
          <p>— Защо, богове?… Защо? — крещеше с цяло гърло. — Даже не успях да се простя с нея! Защо ми ги отнехте и двамата… с какво ви обидих…</p>
          <p>Но не получи отговор. Само дъждецът се усили и скоро капките плющяха по гърба му като ледени бичове. Морето се разбуди и забушува, хапейки с високите си вълни червените скали. Мъжът се надигна и с люлееща се походка заслиза. Водите зад него се разтвориха и от черните дълбини изплуваха няколко дълги пипала, следвани от огромно туловище. Висок свистящ звук накара човека да се хване за главата и да се свлече обратно на земята. През пръсти видя, че чудовището изсвистя с подобната си на клюн глава и с неподозирана бързина се отправи към замъка от другата страна на залива.</p>
          <p>Морска звезда гордо се извисяваше и славеше кралството с красивите си дворци и арките от морска пяна. Говореше се, че кръвта на кралете е смесена с тази на морските хора и преди векове родовете са се сродили. Пред невярващия поглед на изплашения мъж чудовището помете с няколко размаха на пипалата си корабите и рибарските лодки от пристанището в малкото градче в подножието на замъка. Виковете на ужасените хора и крясъците на раздаващия команди гарнизонен пробиха през плющенето на дъжда и бучащото море.</p>
          <p>Мъжът се надигна и се затича надолу към пристана. Гигантската сепия фучеше и размахваше пипала. Едното се насочи към стените на замъка и ги удари. Още едно замахна след първото. Туловището на звяра се издигна над пенещите се води и нададе пронизителен писък. Тичащите насам-натам ужасени хора изпопадаха по земята, а върхът на Слънчевата кула се срути с грохот в морето. Чудовището изпищя още веднъж, удари пак по стените и се оттегли оставяйки след себе си хаос. Дълго след като то се скри зад хоризонта вълните бушуваха, метяха по остатъците от пристана и биеха по Морска звезда.</p>
          <p>А дъждът се лееше като из ведро и плачеше.</p>
          <p>Слав слезе в залива и тръгна между разрушените докове и разхвърляните из градчето корабни парчета и остатъци от такелаж. Навсякъде срещаше унилите лица на моряците и тъжните очи на хората. Мина по разкаляните улички и бързо стигна покрайнините. Заобиколи последните остатъци от колиби и наближи подножието на крепостта. Там, встрани от тясната пътека, на няколко мили от градчето, в сянката на надвисналите канари бе малката му колиба.</p>
          <p>Но и тук Слав видя пораженията от чудовището. Лодката му бе строшена на две като сламка. Едната половина липсваше, а другата бе кацнала в короната на близкото дърво. Нямаше и следа от рибарските му мрежи, нито от грижливо поддържаната от жена му градинка. Колибата зееше с отметната настрани врата и висящи парцали по дупките за прозорци. Само китката от билки над прага подсказваше, че в дома скорошен гост е била смъртта.</p>
          <p>Слав се срина в калта.</p>
          <p>Вече си нямаше нищо.</p>
          <p>Боговете му бяха отнели любимата и неродената им рожба.</p>
          <p>А морето сега му отне и дома заедно със спомените.</p>
          <p>Дъждът намаля и скоро спря, но съкрушеният мъж не забеляза, потънал в собствената си мъка, удавен в леещите се сълзи. Смъкна от гърба си отдавна прогизналата наметка, отметна тънката си риза. Стана, потърка очите си, размаза засъхващите сълзи. Пристъпи и смъкна мократа китка над прага. Обърна се към брега и бурните води, притиснал дъхавите билки до гърдите си. Лекият аромат на лавандула и полски треви му напомни за разпилените й от вятъра коси. Крачка-две и нагази в кипящото море, затворил очи.</p>
          <p>Нямаше за кого да живее. Нямаше кого да обича.</p>
          <p>Облаците над водата се сгъстиха и тя потъмня.</p>
          <p>Слав пое дълбоко дъх и ароматът на цветята се смеси с този на морето. Усетил солените пръски по лицето си, той се усмихна. Под краката му пясъкът се движеше като жив, а морето го придърпваше внимателно навътре, обгръщайки го с успокояваща ласка. Водата вече достигаше до гърдите му, когато усети тънки ръце да го дърпат обратно към брега. Видя пред себе си нежно женско лице.</p>
          <p>— Спри! Не! Не е сега времето да скърбиш за изгубената Гала и нероденото детенце… — продума красавицата с кехлибарени очи, пълни с молба. — Ела…</p>
          <p>Преди да успее да се опомни, Слав бе поведен през тъмните води. Хванал я за ръката, сред пяната около тях видя рибешката й опашка и ахна.</p>
          <p>„Русалка?! Мислех, че са само приказки за малките…“, помисли си той, но продължи да я следва мълчаливо.</p>
          <p>Русалката го отведе в малка подводна пещера, чиито вход бе скрит умело между скалите. Слав се огледа и седна. Там, далече от бурята на морето, тя изплува на плиткото и се обърна към притихналия мъж.</p>
          <p>— Аз съм Амбър… — тихо продума русалката с нисък ромолящ глас. — Имам нужда от помощта ти, човеко. Не намерих към кого другиго да се обърна… хората отдавна забравиха за думата, дадена на морския народ…</p>
          <p>— Какво знам аз, о, благородна Амбър… — с непохватен жест Слав вдигна ръка в поздрав. — Та аз съм прост рибар със злочеста съдба…</p>
          <p>— Но с чиста душа и честно сърце… — прекъсна го русалката с плясък на опашката.</p>
          <p>Рибарят леко се сепна. С крайчеца на окото си той разгледа морската принцеса. Силна опашка, покрита с кехлибарени на цвят люспи в долната част на изящно женско тяло, блестеше и отразяваше светлината и прозрачната вода. Плосък корем и стегнати гърди, леко покрити от дълги златисти коси, водеха погледа му нагоре към нежно лице с леко порозовели от възбуда страни. А очите й бяха омайни и горяха с неземен кехлибарен огън. Те приковаха погледа на Слав и той се изгуби в тяхното безвремие. Поеха тъгата му и за секунди той забрави болката в съкрушената си душа.</p>
          <p>— С какво да ти помогна, Амбър? — облекчен, но и объркан от странната й молба, се обърна той към нея.</p>
          <p>— Господарите на Морска звезда нарушиха обетите си към народа ми… Преди много години, първородният принц на земното кралство се влюби в принцеса от моретата. Въпреки съпротивата на двата рода, те се обичаха толкова много, че принцесата завинаги напусна водните чертози и с помощта на вълшебницата Марна се раздели с опашката си и стана смъртна, стана човек. Тогава от любов към дъщеря си Повелителят на моретата, баща ми, усмири гнева си и им даде благословията си. Двата народа размениха клетви за вярност, а кралете дадоха дума всяка човешка рожба да бъде представяна на морето. — Русалката замълча и наведе красивите си очи.</p>
          <p>Слав не вярваше на ушите си, но стоеше притихнал и чакаше Амбър да продължи.</p>
          <p>— Когато Перла се отказа от живота си на морска принцеса заради смъртен, ние, сестрите й, изплакахме много сълзи, но знаехме, че наследството й няма да се изгуби. Подарихме й медальон с морска звезда, за да й напомня за нас. При раждането на първородния й син поставиха медальона върху гърдите на бебето и го вдигнаха високо над морето, там горе на Слънчевата кула. Тогава баща ни излезе от дълбините и му даде благословията си… Откакто тази традиция съществува, кралството благоденства, а с нея се спазва дадената дума.</p>
          <p>— Но какво беше това чудовище тогава?</p>
          <p>— Кралят и кралицата имат детенце, Слав. Но те се отвърнаха от клетвата на предците си… до кралицата не достига шепота на морската звезда, а думите на скверни последователи на огъня. Отказват да изпълнят ритуала… не чуха молбата ми… чудовището е пратеник на баща ми, за да напомни на клетвопрестъпниците за мощта на водата. Кралят и кралицата се подготвят да отпратят бебето навътре в сушата. Ако го сторят, то ще умре без благословията на татко и далеч от целебните сили на морето. Ако до три дена не извършим ритуала, чудовището ще се завърне, за да унищожи Морска звезда и да заличи смесената кръвна линия завинаги… има таен проход към двореца… — Русалката продължи да говори, но Слав спря да я слуша. Главата го заболя от всички неща, които чу. Почувства се още по-малък и нищожен в сравнение с историите за крале и морски чудеса. Поклати глава в неверие.</p>
          <p>— Чуй ме, човеко — Амбър бе спряла да говори, когато видя, че Слав се обърква от всичко чуто, — истина ти казвам. Ти не вярваше и че русалките съществуват. — Тя се усмихна, когато видя, че го е върнала обратно на земята.</p>
          <p>— Вземи… — тя вдигна ръце и смъкна от врата си тънък медальон с червена звезда и перли. — Доверявам ти се… на няколко стъпки отвън се намира входът за прохода към двореца. Тук сестра ми идваше, за да плува с нас и да си спомня за волните дни като морска принцеса. Проходът ще те изведе директно в стая близо до покоите на кралицата. Бебето е с нея. Влез през нощта, нека само луната осветява пътя ти. Вземи бебето и се изкачи в Слънчевата кула. Ето, медальона… постави го на гърдите на бебето и призови три пъти морето и господарите му.</p>
          <p>Русалката разтвори ръката на рибаря, пусна в дланта му украшението и я обгърна с изящните си пръсти. Слав стисна звездата и погледна към Амбър. Огънят в кехлибарите очи гореше с доверие и надежда.</p>
          <p>— Какво пък, нямам какво да губя… Ще се опитам да ти помогна…</p>
          <p>Нощта падна и Слав се подготви.</p>
          <p>Зимата край морето тази година бе по-мека, но той потръпна във все още влажната си наметка. Морската звезда, скрита между гънките, леко подраскваше и му напомняше за дадената дума.</p>
          <p>„Може и да съм прост рибар… може и да съм загубил всичко, но ще спазя даденото обещание… Едно дете не заслужава да страда заради глупостта на родителите си…“</p>
          <p>Знаеше малко за кралете и кралиците на Морска звезда. Слуховете и градските легенди никога не го бяха вълнували, но това, което му разказа русалката, го разтърси. Стигна до входа на прохода и предпазливо навлезе. Тънкото му жилаво тяло се извиваше между острите зъби на скалите и внимателно се изкачваше. Навлезе в по-тъмен участък, подхлъзна се няколко пъти и изсумтя, че не вижда нищо. Пипнешком потърси факлата, праханта и огнивото. Удари няколко пъти, но кремъкът се изплъзна от пръстите му и падна на земята. Слав изръмжа и се наведе.</p>
          <p>„Нека само луната осветява пътя ти…“, думите на русалката звъннаха в ушите му отново. Мъжът се поизправи и усети как връхчетата на звездата се забиваха в гърдите му. Той бръкна под туниката и я извади. Не я виждаше в тъмнината, но я усещаше как помръдва в дланта му.</p>
          <p>„Въобразявам си…“, помисли си Слав, но се вгледа в очертанията на звездата. Стори му се, че отново помръдва и шепти. Тогава видя, че перлите в сърцето на медальона запулсираха в мека топлина. Пулсациите се усилиха, а с тях топлината се превърна в искряща светлина, която обхвана цялото украшение. Върховете на звездата се обагриха в червено и обляха ръката на Слав в светлина пред изумения му поглед. Той я вдигна пред себе си. Шепотът не спираше, звездата искреше и скоро по стените на прохода заблестяха хиляди малки и големи светлини. Мъжът се приближи и се вгледа в една от тях. Това бяха драгоценни камъни. Сърцето на всеки от тях пулсираше в ритъма на магията на морската звезда. Те осветяваха прохода и Слав видя, че пътеката пред него преминава в изсечени в скалата стъпала.</p>
          <p>Не знаеше колко време вече изкачва стъпалата, стиснал звездата в ръка. Гледаше напред омагьосан как камъните сияят и осветяват пътя му, а зад него като умиращи звезди бавно гаснат. Стъпалата го изведоха до уширение с малка площадка и стена. Слав спря да почине и вдигна блестящото украшение, за да освети новото препятствие. В средата на стената видя белезникави очертания на звезда, поколеба се, но приближи пръсти и сложи своята. В момента, в който я постави, се чу леко щракване, стената се раздвижи и отмести.</p>
          <p>Остана притихнал в тъмнината няколко минути. Отметна предпазливо стенния гоблен и пристъпи в сумрака на двореца, притаил дъх. По коридора не се виждаше никой и той облекчено въздъхна. Свърна към покоите на кралицата, спомнил си думите на Амбър. Огледа се в двете посоки няколко пъти и внимателно натисна дръжката на тежката дървена врата.</p>
          <p>Веднага видя люлката до отворения прозорец. Насочи се тихо към нея и замръзна. Чу тих шум откъм голямото легло със спуснат балдахин. До леглото, в близост до люлката имаше човек. Някой се размърда в съня си и въздъхна.</p>
          <p>„Дойката… как не се сетих, че ще има дойка. Какво да правя сега?!…“, Слав се вайкаше наум, докато стъпваше тих като котка към люлката. Отметна красивите завески на люлката и се надвеси над спящото бебе.</p>
          <p>И, о! То не спеше!</p>
          <p>Блестящи като смарагди очи се отвориха и го изучаваха. Искрица на интелект просветна в тях. Клепките примигнаха и погледът отново стана бебешки.</p>
          <p>Слав се разтопи от умиление при вида на красивото детенце. Сърцето го стегна в спомен за загубеното свое. Стисна очи, тръсна глава, за да разсее тъгата и протегна ръце, за да вземе бебето. То му се усмихна в отговор и протегна ръчички. С нежност Слав го пое в прегръдката си. Бебето изгука тихо от удоволствие, сгуши се в силните ръце и задряма. До носа на рибаря достигна сладкия аромат на чистота и мляко.</p>
          <p>— Ще те защитавам, малка принцесо — тихо прошепна Слав. Сърцето му отново се преобърна. И се изпълни с любов към невинността в прегръдките му. Тънкото му дълго тяло се изви в закрила. — И Емералд ще те наричам, като приказните ти очи. А сега да се махаме от тук.</p>
          <p>Вратите глухо се хлопнаха зад гърба му. С бърза стъпка вървеше по коридорите. Не обърна внимание на великолепието около себе си, понесъл ценния си спящ товар. Усещаше как морската звезда под туниката му леко го бодна, затоплена от мекото бебешко телце в прегръдките му. Излезе в градината и тръгна между дъхавите рози. Бързаше към Слънчевата кула. Стигна в подножието й и се огледа за входа. Няколко големи камъка препречваха пътя му напред, нападали от ударите на чудовището върху замъка вчера. Заобиколи ги, но пак не виждаше вход или пролука да мине. Късовете скала бяха твърде големи, за да ги изкачи и да продължи.</p>
          <p>„Какво да правя сега…?“, бебето тихо измрънка в ръцете му. „Няма друг вход…“</p>
          <p>Чу се женски писък, малко след него още един. Дворецът се раздвижи. Бяха открили, че бебето го няма. Резки команди, следвани от подрънкване на оръжие. Писъците и плачът не спираха. Слав се спотаи в сянката на камъните. Ако продължаваха да викат, така щяха да събудят спящата принцеса и щяха да ги намерят. Скърцаше със зъби и не знаеше как да постъпи. В градината нахлу плачещата кралица. Боса и разрошена от съня, само с тънка наметка над нощната риза, тя кършеше ръце и се озърташе из градината. Срина се на една от пейките в розариума. Следваха я дойката и личната й охрана. Едрата придворна обгърна потръпващите рамене на кралицата, за да я успокои, но плачещата жена отметна ръцете й.</p>
          <p>— Не плачи, кралице. Бебето е добре. Ще го намерим… — фигура изплува от сенките, говорейки. Слав не можа да види лицето под качулката, но блестящите очи го накараха да настръхне. — Трябва да ускорим заминаването Ви. Ще събера свещениците за ритуала още днес на обед.</p>
          <p>Кралицата кимна, хлипайки. Фигурата се обърна и рязко разпореди да се затворят всички входове и изходи на двореца и щателно претърсване на цялата Морска звезда. Свит в сянката, Слав трескаво мислеше как да постъпи. Не можеше да продължи нагоре към върха на кулата, а и не можеше да се откаже и да върне бебето. Хапеше долната си устна замислено. Принцесата в прегръдките му само въздъхна и се сгуши още повече.</p>
          <p>— Ще те заведа при Амбър, малка красавице. — Слав погледа бебето и реши.</p>
          <p>Мъжът внимателно се промъкна през сенките на градината по обратния път. На всеки няколко крачки спираше и се спотаяваше като крадец. Опипа ножа на колана си. Допирът на студеното острие го окуражи. „Дано да не ми се наложи да го използвам…“, помисли си, докато приближаваше коридора със скритата врата. Мразеше насилието. Беше спокойна натура с мек характер и затова хората го уважаваха, а думата му се чуваше, въпреки че бе само обикновен рибар. Бебето натежаваше с всяка крачка, но Слав усещаше и тежестта на отговорността за безопасността му как ляга върху тънките му плещи. Тръгна по коридора. Оставаха още няколко крачки, когато чу шум и се обърна. Страшната фигура от градината стоеше на няколко метра от него с факла в ръка. Огънят осветяваше изпито лице с грозни белези по него и фанатично блестящи очи.</p>
          <p>— Ето го къде бил крадецът… — Фигурата проговори и се ухили, разкривайки равни бели зъби. — Върни детето и ще получиш бърза смърт. Тя е предопределена за невеста на Слънцето.</p>
          <p>Слав преглътна, леко притисна спящото бебе към гърдите си, обърна се и направи последните крачки до входа на прохода. Фигурата зад него извика ядосано, когато Слав спря пред гоблена и се вмъкна под него. Бързо извади звездата и с нея затвори входа зад гърба си. Зад него глухо се чуваха блъскането по вратата и крясъкът на жреца. Скоро и тези звуци останаха далеч зад него. Вече до слуха му достигаше шумът на прибоя и шепотът на оттеглящите се в морето вълни.</p>
          <p>— Входът към Слънчевата кула е разрушен от чудовището, не можах да вляза. Какво ще правим сега?</p>
          <p>Амбър го чакаше с тревога в очите и отдъхна с облекчение, когато го видя с малкото вързопче в ръце.</p>
          <p>— Същността на ритуала е да представиш бебето на морето и господарите му, Слав. Трябва да го издигнеш високо над водите на кула или скала.</p>
          <p>— Видях жреца… Започват някакъв ритуал днес на обед…</p>
          <p>Амбър се обърна и само плясъкът на опашката и му подсказа, че е разтревожена.</p>
          <p>— Тогава нямаш три дена. Ако това, което казваш, е вярно, баща ми ще изпрати чудовището още днес… Скалата… Скалата на скръбта. Направи го там.</p>
          <p>— Не… само не там… — Сърцето на Слав замря, спомняйки си за Гала. Бебето се размърда и пробуди, усетило тревогата на мъжа. Очите на принцесата се повдигнаха към него, ясни и будни. — Но ако това е единственият начин да спася Емералд…</p>
          <p>Русалката изплува до него и погледна към потомката на любимата си сестра. Наведе се над нея и нежно я целуна по челото. Слав усети как невидима вълна премина между двете принцеси. Мястото на целувката заблестя в мек кехлибар, а бебето се усмихна и протегна ръчички към Амбър.</p>
          <p>— Давам ви благословията си. Забранено е на нас, морските хора, да се месим с магия или вълшебство. Ако нашият повелител разбере, ме грози беда. Но не мога да не защитя едно от децата на Перла. Това е всичко, което имам и мога да ви дам. Емералд е прекрасна и знам, че ще расте защитена в сигурните ти ръце. Не, не ми противоречи. Знам, че тази среща е едва началото. А сега вървете, скоро ще се развидели, нямате време. Пази я, Слав. Пази медальона. — Амбър поглади бледите коси с лек смарагдов оттенък, усмихна се и вдигна очи към Слав. — Пътищата ни се разделят. Не губи вяра в себе си. Сърцето ти е силно, само ако вярваш в себе си.</p>
          <p>Русалката се отдалечи. Протегна ръка за сбогуване, изви красивото си тяло и се гмурна, оставяйки Слав и Емералд сами. Той прокара върха на пръста си по блестящата следа от целувката и на свой ред долепи устните си до малкото челце, притворил очи. Отново го лъхна чистият бебешки аромат и любовта нахлу в разкъсаното му сърце. Пое дълбоко въздух, изпълвайки дробовете си и погледът му срещна този на детето. Двата погледа се срещнаха — смарагдовите и сивите — и бебето изгука щастливо.</p>
          <p>Слав излезе от пещерата и пое пътя назад между скалите и мрачните води. Вълните отмиваха стъпките му по пясъка и заличаваха спомена, че е бил там. Само луната, поела дългия си път към вкъщи, бе ням свидетел на решителните му крачки. Заобиколи отдалеч пристана, избегна няколкото развеселени групички, стоеше в сенките на пометените от чудовището сгради. Когато се отдалечи достатъчно от градчето спря, за да почине. Бебето дремеше, сгушено в сигурната му прегръдка. Погледна по пътя обратно и видя светлините на двореца ярко запалени. На бойниците горяха големи огньове, осветяващи всяко кътче на крепостта и градините. Крепостните врати се отвориха и тежковъоръжени войници с маршова стъпка излязоха и се насочиха към пристанището. Слав веднага стана и се приготви. Скоро щяха да обърнат градчето с главата надолу в търсене на бебето. Погледна за последно към Морска звезда и настръхна. На една от бойниците стоеше жрецът. Синя светлина се събираше около вдигнатите му във въздуха ръце. Към него се присъединиха още няколко жреци, носещи факли със син огън. Войниците вече навлизаха в градчето. Слав притисна детето, готов за тръгване. Жреците поднесоха факлите към кладата в средата на кулата, пламъците се издигнаха в небето високи и сини, гладни за още.</p>
          <p>Морето в отговор яростно забушува. Откъм хоризонта задухаха ветрове, но огънят гладно ги поглъщаше. Вълните се издигаха все по-високи и мощни.</p>
          <p>Ръцете на жреца вече сияеха ослепително и с един рязък жест той насочи светлината към кладата. Пламъкът избухна с рев огромен, ослепителен, поглъщащ последните остатъци от нощта. Цялата крепост, градчето и много мили напред се осветиха.</p>
          <p>Вълните побесняха.</p>
          <p>Един от войниците достигна последните къщи, видя Слав с бебето и извика. Мъжът се обърна и с все сили се затича към Скалата на скръбта.</p>
          <p>Пламъкът започна да ближе крепостните стени, пълзейки надолу към пристана. Чуваха се ужасени писъци и виковете на пламналите, пукащи от горещината камъни. Войниците се прегрупираха и тръгнаха след Слав, който вече катереше стръмния хълм на Скалата.</p>
          <p>Откъм яростта в морето се чу висок свистящ звук. Водата изригна пред очите на Слав и преследвачите му. Пипалата на сепията се извиха във въздуха, следвани от сивото туловище и смразяващо кръвта фучене.</p>
          <p>Пожарът, обхванал първите къщи на градчето, застина за няколко мига объркан, после събра огнените си пипала ведно. От сърцето му изригна нова червена светлина, смеси се със синята, огънят нарасна двойно и се насочи с удвоени сили към Слав и морското чудовище, помитайки свои и чужди.</p>
          <p>От крепостните кули кралят и кралицата безпомощно гледаха надолу към опустошенията на огнения ад. В морето чудовището пищеше и с всеки удар на пипалата си изпращаше вълни към пожарищата. Там, където водата докосваше пламъка се чуваше оглушително съскане, но само за да плъзне нов пламък напред към беглеца и преследвачите му. В Морска звезда кралят извади меча си и с един удар посече жреца, който френетично размахваше ръце и редеше скверни думи. Войните се окопитиха и последваха повелителя си, нападайки останалите жреци. Кралицата се свлече от слабост на земята, а жрецът с последни сили я хвана за ръката и я повлече към огъня, падайки в него заедно с нея. Тя крещеше от болка и ужас, молейки за помощ. Огънят облизваше дрехите и косите й с червени езици, целуваше изваяното й тяло, засищаше глада си за плът. Скоро писъците й замлъкнаха.</p>
          <p>Сърцето на Слав препускаше тревожно. Тялото му крещеше за почивка, бебето в ръцете му тежеше като камък. Съжаляваше, че не е обучен войн и бойните оръжия са му непознати. Чувстваше се безпомощен като принцесата в ръцете си. Отвсякъде го обграждаха врагове и стягаха примката. Нямаше значение кой ще го залови пръв. Просто искаше да защити детето в ръцете си, а не знаеше как. От рибарския му нож нямаше никаква полза. Захвърли го като непотребна вещ.</p>
          <p>Направи последните крачки до ръба на Скалата с усилие и се свлече на колене. Зад него преследвачите му спряха задъхани, а водачът им извика на Слав да върне бебето. Морското чудовище загърби борбата с огнения ад и насочи пипалата си към мъжа на ръба. Той стоеше там на твърдите камъни, на земята, в калта, единствен щит за малката принцеса. Огънят изви пламъците си високо и се втурна нагоре по хълма.</p>
          <p>— Повелителю на моретата, призовавам те! — Слав постави нежно Емералд на земята между две скали и се изправи на ръба на Скалата на скръбта. Чудовището пищеше в бездната под него. Огненият ад пълзеше и достигна задните редици на обкръжилите го войници, поглъщайки ги безмилостно.</p>
          <p>— Повелителю на моретата, призовавам те! — Слав смъкна туниката си и оголи слабите си гърди към гърчещите се пред него пипала. Мъжете зад него гинеха. — Вземи мен, спаси принцесата. Спаси кръвта си.</p>
          <p>Слав извади медальона и коленичи пред бебето. Промуши верижката през главата му и го вдигна с нежни ръце.</p>
          <p>— Богове, взехте ми всичко! Взехте ми любовта, взехте ми дома, само честта и дадената дума ми останаха! Повелителю, зова те! Дай ми сили да я защитя!</p>
          <p>Слав вдигна малката принцеса високо над бушуващата бездна. Морското чудовище спусна пипалата си надолу към тях. Зад него пламъците изминаха последните метри и заблизаха краищата на опърпаните му панталони.</p>
          <p>Затвори очи и изкрещя. Вик на болка и вопъл на разбито и отново излекувано сърце.</p>
          <p>Пипалата се стовариха върху Скалата на скръбта. Земята се разтресе и мъжът падна на земята в опит да предпази детенцето. Скалите се разцепиха, вълните се издигнаха високо и нахлуха в процепите. Огънят обгърна падналия мъж и бебето в прегръдките му…</p>
          <p>Сред рева на огъня и писъците на морското чудовище се чу нежна музика.</p>
          <p>Звездата на гърдите на Емералд запулсира.</p>
          <p>Пулсираше с диханието на Слав и с ритъма на малкото бебешко сърчице. Меката светлина, струяща от медальона, скоро ги обля целите, скривайки ги от огъня и водата. Когато светлината докосваше огъня, той се превръщаше в бяла пара и се издигаше във въздуха. Там, където тя докосваше водата или пипалата на чудовището, се чуваше звънкия смях на морските принцеси…</p>
          <p>Пипалата се снижиха и потънаха в черните води.</p>
          <p>Бурното море се укроти.</p>
          <p>Огненият ад бе потушен завинаги.</p>
          <p>Слав се изправи с принцесата на ръце. Скръбта бе забравена.</p>
          <p>Морска звезда имаше нов Пазител.</p>
        </body>
      </text>
    </TEI>
  </teiDoc>
  <teiDoc>
    <TEI>
      <teiHeader>
        <fileDesc>
          <titleStmt>
            <textSigle>BNC/001.00000</textSigle>
          </titleStmt>
          <sourceDesc>
            <analytic>
              <h.title>Най-ефективните методи за справяне с махмурлука</h.title>
              <h.author>Дневник</h.author>
            </analytic>
            <imprint>
              <pubDate type="year">2020</pubDate>
              <pubDate type="month">01</pubDate>
              <pubDate type="day">01</pubDate>
              <pubDate type="time">10:41</pubDate>
              <pubPlace>
                <ref type="page_url" target="https://www.dnevnik.bg/detski_dnevnik/zdrave/2020/01/01/4011288_nai-efektivnite_metodi_za_spraviane_s_mahmurluka/" />
              </pubPlace>
            </imprint>
          </sourceDesc>
        </fileDesc>
      </teiHeader>
      <text>
        <body>
          <p>Посрещането на Нова година неизменно е съпътствано от вдигане на наздравици. Нерядко обаче обърнатите питиета идват в повече на празнуващите. Срещу досадния махмурлук експерти от Abacus Foods, цитирани от в. "Дейли експрес", препоръчват няколко бързи и лесни средства за справяне с последиците от прекаляването с алкохол, предава БТА.</p>
          <p>Състоянието, известно като махмурлук, е резултат от обезводняване, причинено от прекомерна употреба на алкохол. Прекаляването с напитките може да доведе и до електролитен дисбаланс, който според някои проучвания играе скромна роля в това колко е лош махмурлукът. Как най-бързо и лесно да се справим с последиците от обръщането на повече чашки, без да ни се налага да посягаме към аспирина?</p>
          <p>Течности</p>
          <p>За успешно справяне с махмурлука е изключително важно да се приемат повече течности, по възможност съдържащи електролити - минерална вода, кокосова вода, спортни напитки .</p>
          <p>Сън</p>
          <p>Сънят остава едно от най-добрите възстановителни средства. Докато човек спи, органите му получават възможността да "отдъхнат" и да се възстановят. При махмурлук черният дроб се труди здраво, за да разгради алкохола, и сънят подпомага естественото му изцеление.</p>
          <p>Джинджифил</p>
          <p>Джинджифилът е отлично средство срещу съпътстващите махмурлука гадене и повръщане. За целта експертите препоръчват чай с парченце пресен джинджифил.</p>
          <p>Потене</p>
          <p>Изпотяването чрез тренировка или гореща вана помага на лимфната система да се освободи от токсините в тялото. Бъдете внимателни със сауната обаче, тъй като прекомерното потене може да ви обезводни още повече и да понижи кръвното налягане.</p>
          <p>Мазна храна</p>
          <p>Ако сте решили да обърнете някое и друго питие, е оправдано преди това да си "подложите" с мазна пица или пържени картофи. Допълнителните мазнини в червата помагат да се забави усвояването на алкохола. Експертите напомнят също, че не е добре да се пие на празен стомах.</p>
          <p>Фруктоза</p>
          <p>Фруктозата съдейства да се ускори метаболизмът на алкохола. За да си я набавите, хапвайте плодове, препоръчват специалистите.</p>
          <p>И тайната на разузнавачите</p>
          <p>Междувременно хомеопатът и доктор на биологическите науки Михаил Лущик разкри в интервю пред радио Sputnik средство, което помага да се понижи степента на въздействие на алкохола. "Мога да посъветвам едно лекарство - това е натриев тиосулфат. Разузнавачите използват това средство, за да не се напият. Той премахва ефекта на алкохола върху тялото, или по-скоро абсорбира алкохола. Съветвам всички да се запасят с това лекарство преди новогодишните празници", заяви Лущик, цитиран от агенция "Фокус".</p>
          <p>Той поясни, че натриевият тиосулфат се използва от лекарите за лечение на алкохолизъм, а в малки дози това лекарство се счита за ефективно средство за алкохолна интоксикация. "Трябва да се помни, че натриевият тиосулфат не се комбинира с всички лекарства - списъкът е в инструкциите. Това вещество има и редица странични ефекти - например, ако прекалите с дозировката, тогава диарията и гаденето са гарантирани", предупреждава Лущик.</p>
        </body>
      </text>
    </TEI>
    <TEI>
      <teiHeader>
        <fileDesc>
          <titleStmt>
            <textSigle>BNC/001.00001</textSigle>
          </titleStmt>
          <sourceDesc>
            <analytic>
              <h.title>Полицията регистрира няколко катастрофи с пияни шофьори в новогодишната нощ</h.title>
              <h.author>Георги Пауновски</h.author>
            </analytic>
            <imprint>
              <pubDate type="year">2020</pubDate>
              <pubDate type="month">01</pubDate>
              <pubDate type="day">01</pubDate>
              <pubDate type="time">12:07</pubDate>
              <pubPlace>
                <ref type="page_url" target="https://www.dnevnik.bg/skorost/2020/01/01/4011314_policiiata_registrira_niakolko_katastrofi_s_piiani/" />
              </pubPlace>
            </imprint>
          </sourceDesc>
        </fileDesc>
      </teiHeader>
      <text>
        <body>
          <p>Няма загинали при катастрофи в новогодишната нощ, но пешеходец е пострадал на бул. "Цариградско шосе", каза днес инспектор Лъчезар Близнаков от отдел "Пътна полиция" към Главна дирекция "Национална полиция", цитиран от агенция "Фокус". Регистрирани са две катастрофи с участието на пияни водачи.</p>
          <p>На територията на община Хисаря водач на 23 години с 1.82 концентрация алкохол в кръвта се е преобърнал край пътя. В Хасково също е станало едно произшествие с водач, който е карал с 1.72 промила.</p>
          <p>Според "Нова телевизия" при катастрофата в Хасково са пострадали петима души, сред които и бременна жена. Ударът е станал малко след полунощ между три автомобила на централно кръстовище.</p>
          <p>След спречкване в столично заведение около 6 часа сутринта афектиран шофьор подкарал автомобила си и ударил двама човека от охраната и още четирима гости на заведението. Всички са настанени в болница, а водачът е бил употребил алкохол.</p>
          <p>Инспектор Близнаков посочи, че липсват сигнали от граждани за шофьори, седнали зад волана пили. "Всички водачи, които сядат пили, са пили с някого. Как могат да стоят хората безучастни и да позволяват на някого да се качи в колата и да управлява?", коментира той.</p>
          <p>Вчера и през нощта са констатирани над 50 водачи, употребили алкохол, посочи инспекторът. От началото на коледните празници пътна полиция е регистрирала над 38 хил нарушения, свързани основно с превишена скорост.</p>
          <p>"На водачите на МПС са наложени над 2300 принудителни административни мерки", каза той и уточни, че в това число има и отнети свидетелства за управление и спрени от движения МПС.</p>
        </body>
      </text>
    </TEI>
    <TEI>
      <teiHeader>
        <fileDesc>
          <titleStmt>
            <textSigle>BNC/001.00002</textSigle>
          </titleStmt>
          <sourceDesc>
            <analytic>
              <h.title>Какво влиза в сила от 1 януари 2020 г.</h.title>
              <h.author>Елена Геловска</h.author>
            </analytic>
            <imprint>
              <pubDate type="year">2020</pubDate>
              <pubDate type="month">01</pubDate>
              <pubDate type="day">01</pubDate>
              <pubDate type="time">07:33</pubDate>
              <pubPlace>
                <ref type="page_url" target="https://www.dnevnik.bg/bulgaria/2020/01/01/4007490_kakvo_vliza_v_sila_ot_1_ianuari_2020_g/" />
              </pubPlace>
            </imprint>
          </sourceDesc>
        </fileDesc>
      </teiHeader>
      <text>
        <body>
          <p>Промени в условията за пенсиониране, нов размер на минималната заплата и ръст на учителските възнаграждения, по-високи местни данъци в някои общини. Това са някои от новостите в законодателството, които влизат в сила днес.Доходи и осигуряване</p>
          <p>Размерът на минималната работна заплата за страната (МРЗ) се увеличава с 8.9% и става 610 лв. Едновременно с това нараства и приравненият към нея минимален месечен размер на осигурителния доход за самоосигуряващите се - също 610 лв. Запазва се максималния месечен размер на осигурителния доход на 3000 лв.</p>
          <p>Минималните заплати на учителите ще бъдат увеличени с 18% от 1 януари 2020 г. Това предвиждат промени в наредба от 2017 г. за нормиране и заплащане на труда, предложени от Министерството на образованието. Предвижда се минималната заплата на педагогическите специалисти (учители, възпитатели, логопеди, психолози, педагогически съветници и др.) да стане 1085 от 1 януари при сегашни 920 лева. За старшите учители и старши възпитатели е предвидено минимално възнаграждение в размер на 1120 лева, а за главен учител или възпитател - 1176 лева.</p>
          <p>Увеличава се минималният месечен размер на осигурителния доход за регистрираните земеделски стопани и тютюнопроизводители от 400 лв. на 420 лв.</p>
          <p>Увеличава се и минималният осигурителен доход по икономически дейности и професии - средно с около 5.4%.</p>
          <p>За дните в неплатен отпуск дължимата здравна осигуровка се изчислява върху 305 лв, а не 280 лв., колкото беше миналата година. Всички, които внасят здравни осигуровки за своя сметка (например трайно безработните и абитуриентите в месеците преди да започнат работа или да се запишат в университет), дължат месечно по 24.40 лв. на здравната каса.</p>
          <p>Увеличава се изискваната възраст за пенсиониране и осигурителен стаж. Мъжете занапред ще се пенсионират при навършени 64 г. и 3 месеца, с един месец по-късно от миналата година, а изискването за стаж за тях нараства с 2 месеца до 38 г. и 10 м. За жените увеличението и на възрастта и на стажа е с по 2 месеца до съответно 61 г. и 6 м. и 35 г. и 10 м. Очаква се благодарение на това броят на пенсионерите да намалее до около 2.137 млн. души.</p>
          <p>- Столичната община преминава изцяло на електронни поръчки . т 1 януари Столична община минава изцяло към електронни поръчки. Това каза кметът на София Йорданка Фандъкова във връзка със стратегията за дигиталната трансформация на София на Столичната община, предаде "Фокус". Нови цени</p>
          <p>С решение на Комисията за енергийно и водно регулиране са коригирани цените на ВиК услугите на операторите в 24 области на страната.</p>
          <p>В София кубик вода вече струва 2.76 лева, което представлява увеличение със 7 на сто. Най-голямо е увеличението в Кърджали - с 9.7% до 2.61 лева за кубик, а най-малко е повишението в Пловдив - с 0.5% до 2.22 лв. за един кубик вода.</p>
          <p>Шумен остава сред градовете с най-скъпа вода. Досега за кубик вода шуменци плащаха по 3.40 лв., а занапред 3.54 лв.</p>
          <p>Във Варна водата струва 3.21 лв., в Русе - 3.15 лв., в Бургас - 3.08 лв., в Ямбол - 3.03 лв., във Враца - 3.27 лв., в Добрич - 3.45 лв., във Видин - 2.54 лв., в Габрово - 2.71 лв., в Плевен - 2.88 лв., в Благоевград - 2.35 лв., в Стара Загора - 3.01 лв., в Ловеч - 3.16 лв.</p>
          <p>Перничани също ще плащат по-скъпа вода въпреки водния режим в града - по 2.42 лева за кубик вода (повишение с 3.7%).</p>
          <p>Намаление на цената на водата ще има само в Разград - понижение с 5% до 3.67 лв. за един кубик.Нови данъци в София</p>
          <p>Вдига се годишният данък за колите, регистрирани в София , съобразно техния евростандарт и мощност с изключение на колите със стандарт Евро 5 и 6. За Евро 3 увеличението на коефициента е от 1 на 1.1. За Евро 4 той от 0.8 става 1.0, което ще вдигне данъка им със 17 лева. За колите без категория и с Евро 1 и 2 увеличението е най-голямо - от 1.1 на 1.4. Това е повишение от 40 лева.</p>
          <p>По показателя мощност на двигателя най-голямото увеличение е за колите с най-много конски сили - за над 328 к.с. (над 245 киловата) коефициентът, по който се формира размера на данъка досега е 2.1 и става 2.42. За коли между 201 и 328 к.с. (150 - 245 киловата) коефициентът от 1.6 става 1.84. За коли с мощност 147 - 201 к.с. (110 - 150 киловата) - от 1.23 скача на 1.42. За коли с мощност от 99 - 147 к.с. (74 - 110 киловата) - от 1.1 на 1.21. За коли с мощност 74 - 99 к.с. (55 - 74 киловата) остава сегашният компонент 0.54. За най-ниската мощност - под 74 к.с. (до 55 киловата) също компонентът от 0.34 остава.</p>
          <p>В парично изражение увеличението за колите с най-ниски екостандарти увеличението ще е от 3 до 10 лева, а за тези с мощност до 100 к.с., които са най-масовите в София, то е ще е между 7 и 40 лева.</p>
          <p>От 1 януари се повишава данъкът върху всички сделки с имоти и коли, който от 2.5% става на 3% от цената на продажбата или от данъчната оценка. Данъкът се начислява върху по-високата сума от двете.</p>
        </body>
      </text>
    </TEI>
  </teiDoc>
  <teiDoc>
    <TEI>
      <teiHeader>
        <fileDesc>
          <titleStmt>
            <textSigle>BNC/002.00000</textSigle>
          </titleStmt>
          <sourceDesc>
            <analytic>
              <speaker sex="M">Stefan Danailov</speaker>
            </analytic>
            <imprint>
              <pubDate type="year">2014</pubDate>
              <pubDate type="month">10</pubDate>
              <pubDate type="day">27</pubDate>
            </imprint>
          </sourceDesc>
        </fileDesc>
      </teiHeader>
      <text>
        <body>
          <p xml:id="ParlaMint-BG_2014-10-27.seg1">Добър ден, уважаеми дами и господа!</p>
          <p xml:id="ParlaMint-BG_2014-10-27.seg2">Преди всичко моля всеки от Вас да се регистрира.</p>
          <p xml:id="ParlaMint-BG_2014-10-27.seg3">Имаме необходимия кворум. Откривам днешното заседание.</p>
          <p xml:id="ParlaMint-BG_2014-10-27.seg4">Съгласно традиционно утвърдения протокол и договореност между парламентарно представените политически сили това важно заседание, поставящо началото на работата на Четиридесет и трето народно събрание, се предава пряко по Българската национална телевизия и Българското национално радио.</p>
          <p xml:id="ParlaMint-BG_2014-10-27.seg5">Уважаеми дами и господа, сериозно или на шега се оказа, че аз отново съм най-възрастният народен представител и това ми дава правото и отговорността да се обърна към Вас с надеждата този път да съм по-добър орисник за бъдещето на нашата съвместна работа.</p>
          <p xml:id="ParlaMint-BG_2014-10-27.seg6">Почитаеми господин Президент, Ваши Светейшества, Ваши Превъзходителства, уважаеми министри, уважаеми зрители и радиослушатели!</p>
          <p xml:id="ParlaMint-BG_2014-10-27.seg7">Пъстър е букетът от партии, които изпратиха свои представители в тази зала. Много и различни са посоките на посланията, с които убеждавахме своите избиратели. Въпреки това много се надявам, че мъдростта на народа ни ще ни помогне да мобилизираме и обединим мислите си в името на възраждането на неговото заслужено самочувствие.</p>
          <p xml:id="ParlaMint-BG_2014-10-27.seg8">Трудното раждане на този парламент доказа, че сме занемарили много от принципите на така жадуваната демокрация и вече не може да отлагаме лечението на българския обществен живот. Длъжни сме честно да погледнем истината в очите и спешно да предложим най-важните стъпки по пътя към националното спасение. Така крачка по крачка да се опитаме да върнем доверието на хората, за да активираме тяхното участие в обществените процеси.</p>
          <p xml:id="ParlaMint-BG_2014-10-27.seg9">Много хора все още очакват от нас промяната, която им обещавахме всички. Младите търсят основание да се усъвършенстват и останат в Република България, възрастните хора – достойна отплата за труда си, хората на бизнеса очакват гаранции за своята креативност и икономическа активност, а творците и хората на науката – простор за своето творческо вдъхновение.</p>
          <p xml:id="ParlaMint-BG_2014-10-27.seg10">Дами и господа, ако в сърцата ни е останала дори и капчица кръв, вярна на Кубратовия завет „Съединението прави силата”, трябва да обединим разум и сили, защото нищо не е по-важно от добруването на нацията ни и само общите ни усилия могат да дадат плодове за нейното бъдеще.</p>
          <p xml:id="ParlaMint-BG_2014-10-27.seg11">Водени от тази воля, предлагам да пристъпим към най важната част от нашата работа днес – полагане на клетвата.</p>
          <p xml:id="ParlaMint-BG_2014-10-27.seg12">Моля, станете и повтаряйте след мен.</p>
          <p xml:id="ParlaMint-BG_2014-10-27.seg13">„Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се!”.</p>
          <p xml:id="ParlaMint-BG_2014-10-27.seg14">Скъпи колеги, от сърце желая на всички да сте живи и здрави, да имате сили, за да изпълним всичко това, което искат от нас избирателите!</p>
          <p xml:id="ParlaMint-BG_2014-10-27.seg15">На добър час Ви желая от сърце!</p>
          <p xml:id="ParlaMint-BG_2014-10-27.seg16">След изявено от него желание да се обърне към българския парламент, давам думата на президента на Република България господин Росен Плевнелиев.</p>
        </body>
      </text>
    </TEI>
    <TEI>
      <teiHeader>
        <fileDesc>
          <titleStmt>
            <textSigle>BNC/002.00001</textSigle>
          </titleStmt>
          <sourceDesc>
            <analytic>
              <speaker sex="M">Rosen Plevneliev</speaker>
            </analytic>
            <imprint>
              <pubDate type="year">2014</pubDate>
              <pubDate type="month">10</pubDate>
              <pubDate type="day">27</pubDate>
            </imprint>
          </sourceDesc>
        </fileDesc>
      </teiHeader>
      <text>
        <body>
          <p xml:id="ParlaMint-BG_2014-10-27.seg17">Уважаеми господин председателстващ първото заседание на Четиридесет и третото Народно събрание!</p>
          <p xml:id="ParlaMint-BG_2014-10-27.seg18">Уважаеми господин Министър-председател!</p>
          <p xml:id="ParlaMint-BG_2014-10-27.seg19">Уважаема госпожо Вицепрезидент!</p>
          <p xml:id="ParlaMint-BG_2014-10-27.seg20">Ваше Светейшество!</p>
          <p xml:id="ParlaMint-BG_2014-10-27.seg21">Уважаеми господин Председател на Конституционния съд!</p>
          <p xml:id="ParlaMint-BG_2014-10-27.seg22">Уважаеми вицепремиери и министри!</p>
          <p xml:id="ParlaMint-BG_2014-10-27.seg23">Уважаеми ръководители на религиозните общности в България, Ваши превъзходителства!</p>
          <p xml:id="ParlaMint-BG_2014-10-27.seg24">Уважаеми госпожи и господа народни представители!</p>
          <p xml:id="ParlaMint-BG_2014-10-27.seg25">Драги гости, скъпи сънародници!</p>
          <p xml:id="ParlaMint-BG_2014-10-27.seg26">На първо място искам да пожелая успех на всички избрани народни представители в Четиридесет и третото Народно събрание. Сигурен съм, че вече усещате отговорността, с която е натоварено народното доверие. Високите очаквания към Вас от обществото изискват честност и неуморна работа. Българските граждани искат да живеят достойно. За да повишим качеството на живот в страната, са необходими реформи, ефективни политики и институции, обърнати с лице към хората, а реалните проблеми на държавата и обществото да съпътстват ежедневната ни работа.</p>
          <p xml:id="ParlaMint-BG_2014-10-27.seg27">Предизборните битки приключиха. Сега сме изправени пред реалността и пред трудните, но важни решения, които предстоят. Искрено се надявам Народното събрание да се превърне в институция, където политическите сили противопоставят идеите и аргументите си, а личните и партийните противопоставяния и противоречия да останат на заден план.</p>
          <p xml:id="ParlaMint-BG_2014-10-27.seg28">България е парламентарна република и нито една от важните за държавата стъпки не може да бъде предприета без работещ и стабилен парламент. Вярвам, че парламентарната демокрация и многопартийната политическа система са най-стойностните постижения на българския преход. Не бива да си позволяваме да ерозира общественото доверие в тези ценности. Ако с поведението си подхранваме максимата: „Всички са маскари”, отчуждаваме гражданите от политическото представителство, отслабваме институциите и блокираме развитието на демократичната държава. Политическите сметки на дребно създават хранителна среда за всякакъв вид популизъм и екстравагантни идеи за промяна, включително и на формата на държавно управление.</p>
          <p xml:id="ParlaMint-BG_2014-10-27.seg29">България няма нужда от месии, които еднолично решават кое е правилно и кое – не. Няма магическа формула, която без общо усилие да ни изведе по пътя на просперитета. Решението е работа в полза на хората. Решението е в стриктното спазване на принципите на правовата държава и разделението на властите. Безпринципното противопоставяне, острите нападки и политическите заклинания водят до това, че днес половината наши сънародници, за съжаление, не гласуват. Това поставя на изпитание самите основи на демократичното устройство. В подобен сблъсък няма победители – губим всички, губи държавата, а най-излъгани в очакването си остават гражданите. За да възстановим доверието в институциите, в политическите партии и като цяло – в парламентаризма, е необходимо публично и отговорно да изпълним това, което сме обещали.</p>
          <p xml:id="ParlaMint-BG_2014-10-27.seg30">Народът си каза тежката дума, като гласува. Сега политиците са на ход. Само с разум и национално отговорен подход, с много повече работа и много по-малко скандали и безсмислено противопоставяне можем да бъдем полезни на обществото. Без значение дали харесваме или не резултатите от тези избори, ние сме длъжни да ги разчетем правилно и да намерим решенията, които народът очаква от нас.</p>
          <p xml:id="ParlaMint-BG_2014-10-27.seg31">Българските граждани искат работеща държава, която гарантира справедливост, социална защита и спазването на правилата от всички. Последните години показаха, че агресивното преследване на лични и теснопартийни интереси са част от грешките на младата демокрация, но те са обречени на неуспех. За 25 години в България израсна едно ново, свободно поколение, което се превърна в истинско гражданско общество с безжалостен коректив на всеки, който схваща политиката като серия от договорки и демагогски обяснения пред удобни медии.</p>
          <p xml:id="ParlaMint-BG_2014-10-27.seg32">Пожелавам на Четиридесет и третото Народно събрание да покаже истинското лице на политиката и на парламентаризма. Българските граждани поставиха на всички Вас, народните представители, сложна, но ясна задача – да потърсите общото между Вас, като запазите различията си.</p>
          <p xml:id="ParlaMint-BG_2014-10-27.seg33">От позициите, които сега ще завземе всяка една политическа сила, ще се определи дали многообразието може да се превърне в богатство, защото именно когато съпоставим приоритетите на по-голям брой политически субекти, тогава можем да откроим съвсем ясно и най-важните национални приоритети. Тесните партийни интереси трябва да отстъпят на националните интереси. България има нужда от работещ парламент и редовно правителство. Нека покажем, че и българската демокрация е узряла за принципни и работещи коалиции.</p>
          <p xml:id="ParlaMint-BG_2014-10-27.seg34">Много е възможно България да бъде управлявана от коалиции за много години напред. Това не е непременно лошо. Напротив, коалиционната култура е неразделна част от всяка демокрация. Нека заменим балканския с европейския подход – не раздаване на постове или власт на всяка цена, а какво смислено има за вършене в държавата и кой е най-компетентен да го свърши.</p>
          <p xml:id="ParlaMint-BG_2014-10-27.seg35">Вече не вярваме на революции, на месии, на популисти – това е добре. Вместо силните хора нека изберем силните институции, нека заложим на модерния патриотизъм, който ни учи да обичаме родината си и да се посветим на народа си.</p>
          <p xml:id="ParlaMint-BG_2014-10-27.seg36">Нека се разграничим от криво разбрания национализъм, сеещ омраза към различния, която води до изолация и бедност. Обществото има нужда от отговорни и компетентни лидери в икономиката, държавата и в политиката. Нека им дадем път, да гледаме напред в ХХІ век, а не назад – към наследството и зависимостите на комунистическия режим.</p>
          <p xml:id="ParlaMint-BG_2014-10-27.seg37">На няколко поредни избора българските граждани изразиха ясно и непоколебимо своята привързаност към европейските ценности. България е страна – член на Европейския съюз и НАТО, не защото едно правителство или един парламент са решили така преди години, а защото ценностната система на българското гражданско общество е европейска, защото българският народ отдавна е направил своя демократичен избор и задачата пред всички нас е с действията си да отстояваме и гарантираме демократичния и европейския избор на България. Това ни завеща и Апостола на свободата – да намерим своето достойно място в европейското семейство и да изградим своята чиста и свята република.</p>
          <p xml:id="ParlaMint-BG_2014-10-27.seg38">Уважаеми народни представители, нестабилността днес е най-голямата заплаха за България. Важно е да постигнем по-високо ниво на политическа и институционална стабилност – важно е за икономиката, за доходите, за регионите, за създаването на работни места и за по-добър живот на българските граждани.</p>
          <p xml:id="ParlaMint-BG_2014-10-27.seg39">Съвкупността от много и различни кризи – вътрешни и външни, води до нестабилност. Проблемите са много и не ни чакат, а сроковете за тяхното решаване изтичат. Дълговете и дефицитите растат, а инвестициите са на незадоволителни нива. Нереформирани сектори източват и без това малкия ресурс за смислени инвестиции в държавата.</p>
          <p xml:id="ParlaMint-BG_2014-10-27.seg40">Приветствам новия подход, който политическите сили демонстрираха преди конституирането на Четиридесет и третото Народно събрание – подход на диалог, на съпоставяне на позиции и търсене на съгласие и резултати по националните приоритети чрез принципни споразумения и програма за действие. Такъв подход работи за доверие и постигане на по-високо ниво на стабилност в държавата.</p>
          <p xml:id="ParlaMint-BG_2014-10-27.seg41">Надявам се този нов и конструктивен подход да не бъде загърбен веднага след формирането на правителство, а да се превърне в основа на широка политическа подкрепа за реформи и действия в обществен интерес. Това е желанието на българските граждани, което можем да разчетем в изборните резултати, защото не аритметичният подход, не автоматичното събиране – две, три или повече политически сили, а широката подкрепа за национално отговорни политики ще върне доверието на българите към институциите и към политиката.</p>
          <p xml:id="ParlaMint-BG_2014-10-27.seg42">Продължаването на реформите в съдебната система, енергетиката, образованието, здравеопазването, пенсионното осигуряване, начинът, по който се структурират и работят регулаторите, електронното управление, модерната инфраструктура, енергийната ефективност и диверсификация, това са стратегически важни задачи, по които Вие нямате непреодолими различия.</p>
          <p xml:id="ParlaMint-BG_2014-10-27.seg43">В речта си пред Четиридесет и второто Народно събрание призовах народните представители да приемат декларация за приоритетите на парламента. Вместо това бе заложено, за съжаление, на деструктивен подход, който задълбочи кризата, а страната загуби ценно време. Вече виждаме ясно колко е вредно за държавата, когато политическите борби се превърнат в личностни битки на всяка цена.</p>
          <p xml:id="ParlaMint-BG_2014-10-27.seg44">Уважаеми народни представители, доверието е ключът към успеха – доверие на гражданите, но и доверие на партньорите и на инвеститорите. Не само инвестициите могат да създадат бързо така желаните работни места и доходи. Либерализирането на вътрешния пазар, независимите и ефективни регулатори, върховенството на закона, добрата бизнес среда са двигател на инвестициите на общественото доверие. Колкото повече прозрачност и прогнозируемост в икономиката и в институциите, колкото повече конкуренция и ефективна регулация, толкова по-добри цени и услуги за хората.</p>
          <p xml:id="ParlaMint-BG_2014-10-27.seg45">Вижте сектор „Информационни и комуникационни технологии“, от една страна, и сектор „Енергетика“, от друга. България днес е седма в света по скорост на интернет. Тридесет хиляди добре платени работни места за млади българи бяха създадени в последните десет години. И обратно – в енергетиката сме потънали в десетилетия на популизъм и неефективност, като държа да отбележа към днешна дата цифрата – губим един милиард лева на година. Това са две различни Българии. Нека отпушим добрата България, а лошото поправим. Нека стартираме националната програма за енергийна ефективност, либерализация и диверсификация. От това ще спечелят милиони българи. Нека продължим честния дебат за българската енергетика в енергийния борд – безспорно една добра идея на служебното правителство. Нека ускорим изпълнението на големите инфраструктурни проекти. Смислените инвестиции са тези в образование, конкурентоспособност, производителност и заетост, модерна инфраструктура, енергийна ефективност за всички.</p>
          <p xml:id="ParlaMint-BG_2014-10-27.seg46">Призовавам за постигане на широко политическо съгласие, за неотложни антикризисни действия и важни структурни реформи. Българските граждани със своя глас ни дават ясен знак, че през ХХІ век в обединена и демократична Европа силата на един политик не се измерва с печеленето на битки на всяка цена, а с постигнатите добри резултати и взети отговорни решения за нацията. Търсенето на компромис не е слабост, не е политическа безпринципност, напротив. Именно сега, когато имаме осем партии в Парламента, всяка една от политическите сили трябва да акцентира върху способността си да намира компромиси. Лесно и примамливо е да заложим отново на агресивна риторика, на радикално поведение, обиди, обвинения, задълбочаване на различията, но подобно поведение няма да ни придвижи напред и да ни извади от водовъртежа на кризи, които водят след себе си до трайна несигурност и нестабилност и в резултат на това бедност и нова вълна емиграция. Четвърт век от падането на тоталитарния комунистически режим българското общество вече е припознало демократичните ценности, следва ги и на тяхна основа ще даде оценка за работата на всеки политик и на всяко Народно събрание. Силата на един политик, вярвам, е функция на неговата ефективност. Пожелавам на всички политически сили да намерят позитивното в тезите на опонента и да работят за съгласие.</p>
          <p xml:id="ParlaMint-BG_2014-10-27.seg47">Имаме основата на този консенсус. Приоритетите на Националната програма за развитие „България 2020“ бяха одобрени с пълен политически консенсус на Консултативния съвет по национална сигурност при президента.</p>
          <p xml:id="ParlaMint-BG_2014-10-27.seg48">Нека изпълним програмата „България 2020“ по един достоен начин, независимо кой е на власт. Споразумението за партньорство с Европейската комисия до 2020 г. също е плод на обществен консенсус и вече е одобрено. Този документ представлява стратегически план за инвестиции, за реформи, които ще допринесат за така нужния икономически растеж и повишаване качеството на живот на българските граждани. Изпълнението на споразумението през следващите години изисква национално съгласие, приемственост и силна политическа воля за осъществяване на реформите, заложени в него. Тези реформи не могат повече да се отлагат, а Европейската комисия ще бъде наш партньор в този процес. Можем да получим над 15 млрд. евро, но нито едно евро не е гарантирано. Чака ни много работа, за да успеем да инвестираме този ресурс в качествени проекти по един прозрачен и ефективен начин.</p>
          <p xml:id="ParlaMint-BG_2014-10-27.seg49">Уважаеми народни представители, нека песимизмът и кризата отстъпят място на смислени действия стъпка по стъпка, ден по ден. Списъкът с неотложните за решаване задачи е дълъг. Актуализацията на бюджета за 2014 г., както и решаването на казуса КТБ са само едни от тях.</p>
          <p xml:id="ParlaMint-BG_2014-10-27.seg50">Още през средата на тази година Международният валутен фонд видя голям риск за приходите на бюджета, изрази тревога от ръста на разходите, обърна специално внимание на главоломно нарастващите дългове на държавните предприятия и по-специално в енергетиката. Актуализацията на бюджета е необходимо да се извърши в спешен порядък, за да не блокират жизнено важни системи в държавата.</p>
          <p xml:id="ParlaMint-BG_2014-10-27.seg51">Предварително Ви благодаря за отговорното отношение.</p>
          <p xml:id="ParlaMint-BG_2014-10-27.seg52">Случаят „КТБ” повдига много въпроси за начина, по който работят българските регулатори, финансовото разузнаване, специалните служби, правораздавателните органи и институциите като цяло. Необходимо е да се предприемат решителни мерки и реформи за разбиване на корупционни схеми, мрежи на влияние и неефективности в сектора от икономиката, обществени поръчки и институциите като цяло. Вече посочих, че ако се замете истината за КТБ, подмененият преход на България ще продължи за много години напред. Истината не трябва да бъде потулена, търгувана или удобно превърната в средство за натиск. Това ще бъде стратегическа грешка за държавата и политиците, която няма да бъде простена от нашите деца. Наяве трябва да излезе целият модел „КТБ” – модел на контрол върху държавни пари, обществени поръчки, медии, политици, институции. Моделът „КТБ” трябва да бъде разграден, а не възпроизведен на отново.</p>
          <p xml:id="ParlaMint-BG_2014-10-27.seg53">Единният надзорен механизъм като първи стълб на европейския банков съюз вече е факт. Нашето място също е там, като припомням, че вече постигнахме консенсус за това. Сега е необходимо да извършим и процедурата за членство по един достоен начин.</p>
          <p xml:id="ParlaMint-BG_2014-10-27.seg54">Уважаеми народни представители, нека подкрепим родолюбието и усещането за мисия на българския народ, нека повдигнем неговото самочувствие, като покажем, че държава и народ, че политици и граждани работят заедно и отговорно за модернизацията на страната! Нека създаваме и надграждаме чувството за единност, за прогрес, за обща цел и посока за нацията и за държавата!</p>
          <p xml:id="ParlaMint-BG_2014-10-27.seg55">Пожелавам успех във Вашата мисия за една по-добра България! Благодаря Ви.</p>
        </body>
      </text>
    </TEI>
  </teiDoc>
</teiCorpus>